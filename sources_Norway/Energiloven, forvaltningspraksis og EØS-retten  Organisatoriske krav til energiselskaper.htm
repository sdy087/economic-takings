<html><head>
  <meta http-equiv="Content-Type" content="text/html; charset=UTF-8">
<meta name="viewport" content="maximum-scale=1.0, user-scalable=yes"><title>Energiloven, forvaltningspraksis og EØS-retten: Organisatoriske krav til energiselskaper</title><script type="text/javascript">
			var browserName=navigator.appName;
			var browserVer=parseInt(navigator.appVersion); 
			if (browserName!="Microsoft Internet Explorer"){
				document.write('<link media="only screen and (max-device-width: 480px)" href="http://www.idunn.no/static/idunn/css/idunn_root_mobile.css" type="text/css" rel="stylesheet">');
				document.write('<link media="screen and (min-device-width: 481px)" href="http://www.idunn.no/static/idunn/css/idunn_root.css" type="text/css" rel="stylesheet">');
			}
			else
				document.write('<link href="http://www.idunn.no/static/idunn/css/idunn_root.css" type="text/css" rel="stylesheet">');
		</script><link media="only screen and (max-device-width: 480px)" href="Energiloven,%20forvaltningspraksis%20og%20E%C3%98S-retten%20%20Organisatoriske%20krav%20til%20energiselskaper_files/idunn_root_mobile.css" type="text/css" rel="stylesheet"><link media="screen and (min-device-width: 481px)" href="Energiloven,%20forvaltningspraksis%20og%20E%C3%98S-retten%20%20Organisatoriske%20krav%20til%20energiselskaper_files/idunn_root.css" type="text/css" rel="stylesheet"></head><body><div id="topArticle"><span>idunn.no</span></div><div id="articleButtons"><div class="articleMainButtons" style="height:15px; padding-top:7;"><a href="http://www.idunn.no/ts/lor/2003/10/energiloven_forvaltningspraksis_og_eos-retten_organisatoriske_krav_til_ener"><img src="Energiloven,%20forvaltningspraksis%20og%20E%C3%98S-retten%20%20Organisatoriske%20krav%20til%20energiselskaper_files/tilbake_button.png" class="imgTilbake" alt="Tilbake til standardvisning" height="7" width="7">Tilbake til standardvisning</a></div><div class="articleMainButtons"><a href="javascript:window.print()"><img src="Energiloven,%20forvaltningspraksis%20og%20E%C3%98S-retten%20%20Organisatoriske%20krav%20til%20energiselskaper_files/printVersionNew.png" alt="Utskrift" height="16" width="16">Utskrift</a></div><div class="articleMainButtons">
						&nbsp;Skrift:&nbsp;
						<a class="smallerText" href="http://www.idunn.no/ts/lor/2003/10/energiloven_forvaltningspraksis_og_eos-retten_organisatoriske_krav_til_ener?mode=print&amp;skipDecorating=true&amp;&amp;textSize=smaller" onmouseover="this.style.textDecoration='underline';" onmouseout="this.style.textDecoration='none';">A</a>&nbsp;
						<a class="normalText" href="http://www.idunn.no/ts/lor/2003/10/energiloven_forvaltningspraksis_og_eos-retten_organisatoriske_krav_til_ener?mode=print&amp;skipDecorating=true&amp;&amp;textSize=default" onmouseover="this.style.textDecoration='underline';" onmouseout="this.style.textDecoration='none';">A</a>&nbsp;
						<a class="largerText" href="http://www.idunn.no/ts/lor/2003/10/energiloven_forvaltningspraksis_og_eos-retten_organisatoriske_krav_til_ener?mode=print&amp;skipDecorating=true&amp;&amp;textSize=larger" onmouseover="this.style.textDecoration='underline';" onmouseout="this.style.textDecoration='none';">A</a></div></div><div id="breadcrumbPrint"><ul><li><a href="http://www.idunn.no/forside">idunn.no - tidsskrifter på nett</a></li><li>
					/
					<a href="http://www.idunn.no/ts/lor">Lov og Rett</a></li><li>
					/
					<a href="http://www.idunn.no/ts/lor">2003</a></li><li>
					/
					<a href="http://www.idunn.no/ts/lor/2003/10">Nr 10</a></li><li>
					/
					<a href="http://www.idunn.no/ts/lor/2003/10/energiloven_forvaltningspraksis_og_eos-retten_organisatoriske_krav_til_ener">Energiloven, forvaltningspraksis og EØS-retten: Organisatoriske krav til energiselskaper</a></li></ul></div><div id="contentContainerPrint"><div id="content"><div id="article" class=""><p style="float:right"></p><h1>Energiloven, forvaltningspraksis og EØS-retten: Organisatoriske krav til energiselskaper</h1><p class="authors">av Jens F.  Bibow, Frode Støle &amp; Gunnar Martinsen</p><div class="contentSection">
<b>Liberaliseringen av energimarkedene i Norge og Europa
bygger på at produksjon og omsetning av elektrisk kraft egner seg
for konkurranse, mens nettfunksjonen er et naturlig monopol. Både
rammebetingelser og regulatorisk perspektiv er forskjellig for den
konkurransebaserte og den monopolbaserte delen av energisektoren.
De regulerende myndigheters mål er effektiv konkurranse i produksjon
og omsetning, kombinert med effektiv monopolkontroll for nettvirksomheten.
Dette har gitt økt fokus på å etablere organisatoriske skillelinjer
mellom monopolbasert og konkurranseutsatt virksomhet. Artikkelen
behandler de organisatoriske kravene som følger av den norske energiloven
av 1990 med forskrifter, de mer vidtgående kravene som etter forvaltningspraksis
stilles i forbindelse med visse oppkjøp og sammenslutninger, samt
helt kort de kravene som følger av kommende EØS-regler. Hovedvekten
ligger på presentasjon av forvaltningspraksis og drøftelse av ulike
hjemmelsspørsmål som praksis reiser. </b><br><br>
<h2>Innledning <a name="1"></a><a href="#1ref" title="Artikkelen er en
omarbeidet del av kommentarene til energiloven §&nbsp;4-1 i «Energiloven
med kommentarer», som vil bli utgitt på Gyldendal Akademisk i 2004." class="noteClass"><sup>1</sup></a></h2>
Med utgangspunkt i energiloven av 29. juni 1990 nr 50 har
det skjedd en deregulering og en omregulering av norsk kraftforsyning.
Energilovens markedsreform baserer seg på et grunnleggende reguleringspolitisk
skille mellom på den ene siden produksjon og omsetning av kraft
som egner seg for konkurranse i et marked, og på den andre siden
nettvirksomhet (transport av elektrisk kraft) som er et naturlig
monopol.<a name="2"></a><a href="#2ref" title="Jf Ulf Hammer i Thor Falkanger og Kjell Haagensen
(red) Vassdrags- og energirett (Oslo 2002) s 654-656 og Ulf Hammer,
Tilrettelegging av kraftmarkedet (Oslo 1999) kapitlene 1 og 14-15. " class="noteClass"><sup>2</sup></a> <br><br>
<div class="pagebreak"><h3>Side: 580</h3></div><div class="pagebreakReplace"></div>
Ved siden av ulike reguleringsregimer for henholdsvis konkurranseutsatte
og monopolbaserte virksomhetsområder innenfor kraftsektoren forutsetter
markedsreformen også endringer på det organisatoriske plan. <br><br>
Det forhold at en aktør innen energiforsyningen opererer
innenfor både konkurranseutsatte og monopolbaserte virksomhetsområder,
betegnes i energilovens forarbeider som vertikal integrasjon. Slik
integrasjon anses i energilovens forarbeider som uheldig i forhold
til å tilrettelegge for et velfungerende marked innenfor produksjon og
omsetning av kraft og en effektiv offentlig kontroll av monopolvirksomheten.
Et velfungerende marked og en effektiv monopolkontroll er av betydning
for å oppnå en samfunnsmessig rasjonell utnyttelse av kraftressursene
i samsvar med energilovens formål. Behovet for organisatoriske skillelinjer
mellom konkurranse og monopol er uttrykt slik i forarbeidene:<a name="3"></a><a href="#3ref" title="Ot&nbsp;prp nr 43 (1989-90) s 17." class="noteClass"><sup>3</sup></a><br><br><div class="quotation">«For å legge til rette for markedstilpasning
og for å begrense kryssubsidiering mellom ulike funksjoner er det
nødvendig å skille virksomhetene fra hverandre i mest mulig uavhengige
resultatenheter. Produksjonsvirksomheten ligger til rette for en
sterkere konkurranseorientering enn i dag. Fordelings- og overføringsnettet
er naturlige monopoler som må holdes adskilt fra konkurranseorientert
virksomhet i næringen. En forutsetning for en sterkere markedsorientering
av produksjonsvirksomheten er at nettfunksjonene underlegges en
effektiv offentlig monopolkontroll.» <br></div><br>Ut fra denne tankegangen kan man se for seg ulike grader av
skille mellom virksomhetsområdene; fra et regnskapsmessig skille
via et selskapsmessig skille til et eiermessig skille (at samme
person/enhet ikke tillates å eie både produksjon/omsetning og nett). <br><br>
I avsnitt 2 nedenfor vil vi kort behandle de organisatoriske
krav som følger av energiloven med tilhørende forskrifter. Avsnitt
3 tar for seg de langt mer vidtgående krav som etter forvaltningspraksis
stilles i forbindelse med visse transaksjoner. Forvaltningspraksis
reiser flere interessante rettslige spørsmål, og er hovedtemaet
i denne artikkelen. I avsnitt 4 kommer vi kort inn på organisatoriske
krav som følger av EUs nye kraftmarkedsdirektiv. <br><br>
<h2>Lovens formelle hovedregel: regnskapsmessig&nbsp;skille&nbsp;mellom&nbsp;virksomhetsområder</h2>
Energiloven §&nbsp;4-1 annet ledd nr 1 gir hjemmel for fastsettelse
av vilkår i omsetningskonsesjonene om den interne organisering og
regnskapsførsel hos konsesjonæren. <br><br>
<div class="pagebreak"><h3>Side: 581</h3></div><div class="pagebreakReplace"></div>
Loven gir ingen veiledning med hensyn til hva slags organisatoriske
og regnskapsmessige krav som kan stilles i medhold av nr 1. Utfyllende
forskrifter er imidlertid gitt i energilovforskriften<a name="4"></a><a href="#4ref" title="Forskrift
om produksjon, omforming, overføring, omsetning, fordeling og bruk av
energi m.m. av 7. desember 1990 nr 959." class="noteClass"><sup>4</sup></a> §&nbsp;4-4 bokstav a og
kontrollforskriften<a name="5"></a><a href="#5ref" title="Forskrift om økonomisk og teknisk
rapportering, inntektsramme for nettvirksomheten og tariffer av
11. mars 1999 nr 302. " class="noteClass"><sup>5</sup></a> §&nbsp;3-1.<br><br>
Førstnevnte forskriftsbestemmelse gir konsesjonærene plikt
til å føre regnskap etter bestemmelsene i regnskapsloven,<a name="6"></a><a href="#6ref" title="Lov
om årsregnskap m.v. av 17. juli 1998 nr 56. " class="noteClass"><sup>6</sup></a> herunder å sette
opp regnskapet i samsvar med god regnskapsskikk. Regnskapene skal
sendes inn til NVE som et ledd i NVEs tilsyns- og kontrollfunksjon.
Hva gjelder den interne organisering, krever forskriften at konsesjonærens
virksomhet skal oppdeles i «selvstendige virksomhetsområder med
separate budsjetter og regnskaper (resultatoppstilling og balanse),
og gi separat regnskapsinformasjon om virksomhetsområdene», jf §&nbsp;4-4
bokstav a annet ledd. Dette innebærer at et energiverk som forestår
så vel nettvirksomhet som produksjon og/eller omsetning av elektrisk
kraft, må etablere et regnskapsmessig skille mellom de ulike virksomhetsområdene.
Direkte og indirekte transaksjoner på tvers av det regnskapsmessige
skillet mellom monopolvirksomhet (nett) og konkurranseutsatt virksomhet skal
fremgå av regnskapene, jf tredje ledd i forskriftsbestemmelsen.
Slike transaksjoner skal skje til markedspris, jf kontrollforskriften
§&nbsp;2-8 tredje ledd.<a name="7"></a><a href="#7ref" title="Se også kommentarene om dette i
Ot prp nr 43 (1989-90) s 41-42." class="noteClass"><sup>7</sup></a><br><br>En nærmere spesifikasjon av kravet til regnskapsmessig skille
er gitt i kontrollforskriften §&nbsp;3-1 om virksomhetsområder. Omsetningskonsesjonærer
plikter etter denne bestemmelsen å dele opp regnskapsrapporteringen
til NVE i følgende separate virksomhetsområder: kraftomsetning,
kraftproduksjon, sentralnett, regionalnett, distribusjonsnett, tele
og øvrig virksomhet.<br><br>
<h2>Organisatoriske krav i medhold av forvaltningspraksis</h2>
<h3>Innledning</h3>
NVE har i konsesjonstildelingspraksis siden midt på 1990-tallet
etablert mer omfattende organisatoriske krav som etter hvert oppfattes
som vel så sentrale som de kravene som følger av formelle hovedregler
i lov og forskrift. Denne forvaltningspraksis innebærer at det
i forbindelse med visse oppkjøp og sammenslutninger innen kraftsektoren
stilles krav om selskapsmessig skille mellom på den ene side monopolvirksomheten
(nett) og på den annen side konkurranseutsatte virksomhetsområder (omsetning
og <br><br><div class="pagebreak"><h3>Side: 582</h3></div><div class="pagebreakReplace"></div>
produksjon). Skillet kan være fullstendig; altså slik at det
ikke er noen selskapsmessig tilknytning mellom monopol- og konkurransevirksomhet.
NVE tillater imidlertid som en minimumsløsning felles morselskap
(som ikke driver virksomhet som er konsesjonspliktig etter energiloven).
I de tilfellene hvor felles morselskap benyttes, kalles de organisatoriske
kravene konsernmodellen.<a name="8"></a><a href="#8ref" title="Konsernmodellens innhold
og rettsgrunnlag er nærmere omtalt av Ulf Hammer i Vassdrags- og
energirett (Oslo 2002) s 744-747 og av Frode Støle i Konsernmodellen
(studentavhandling UiO 2001). " class="noteClass"><sup>8</sup></a><br><br>
Etter NVEs innføring av en slik forvaltningspraksis er store
deler av norsk energiforsyning organisert i en konsernstruktur;
enten fordi aktørene er pålagt en slik struktur av myndighetene,
eller fordi de av eget initiativ har omorganisert seg i forbindelse med
oppkjøp og fusjoner ut fra kjennskap til at slike krav kan bli stilt.
Ca 40&nbsp;% av alle omsetningskonsesjonærer inngår i et konsern,<a name="9"></a><a href="#9ref" title="Ulf Hammer i Vassdrags- og energirett (2002) s 745
med videre henvisninger. " class="noteClass"><sup>9</sup></a> som typisk kan se slik ut:<a href="http://www.idunn.no/imageResize?marketplaceId=2000&amp;languageId=1&amp;preventupscale=true&amp;width=900&amp;logicalTitle=lor0310img001.jpg&amp;generateid=G806599680" title="" rel="group" class="group"><img src="Energiloven,%20forvaltningspraksis%20og%20E%C3%98S-retten%20%20Organisatoriske%20krav%20til%20energiselskaper_files/imageResize.txt" alt="" border="0" height="258" width="520"></a><br><br><br>
<h3>Konsernmodellen - bakgrunn og formål</h3>
En av de sentrale organisatoriske målsetningene som energiloven
er basert på, er et ønske om sammenslutninger av de mange små energiverkene
i Norge til større og mer slagkraftige enheter som er bedre rustet
til å opptre rasjonelt i et marked. Forarbeidene påpeker en rekke
fordeler ved færre og større enheter, herunder i forhold til økt
spesialisering, styrket kompetanse og mer rasjonell og kostnadseffektiv
drift, markedstilpasning, utjevning av prisene til forbrukerne med
videre.<a name="10"></a><a href="#10ref" title="Se særlig Ot prp nr 43 (1989-90) s 38-39
og s 41 flg. " class="noteClass"><sup>10</sup></a> Samtidig legges det som nevnt <br><br><div class="pagebreak"><h3>Side: 583</h3></div><div class="pagebreakReplace"></div>
til grunn i forarbeidene at vertikal integrasjon er uheldig
for realiseringen av lovens formål. Man ønsker i stedet en horisontal
integrasjon i form av sammenslutninger av fordelingsverk (nettselskaper)
og etablering av uavhengige kraftverk som skilles ut i egne selskaper.<a name="11"></a><a href="#11ref" title="Op cit s 41. " class="noteClass"><sup>11</sup></a> Energiloven inneholdt inntil
en revisjon i 2001 en hjemmel for tvangssammenslutninger av energiverk
i §&nbsp;3-4 nr&nbsp;2. Hjemmelen var ment som et virkemiddel for å få i stand
slik horisontal integrasjon; men skulle etter forutsetningene bare brukes
i helt spesielle tilfeller. Primært ønsket lovgiver at omstruktureringen
av energiforsyningen skulle skje på frivillig basis.<a name="12"></a><a href="#12ref" title="Op
cit s 44." class="noteClass"><sup>12</sup></a><br><br>I praksis har det etter energilovens vedtagelse skjedd en
omfattende omorganisering av norsk energiforsyning, med et stort
antall oppkjøp og sammenslutninger. Det har ikke vært behov for
hjemmelen i §&nbsp;3-4 nr 2. Erfaring har imidlertid vist at det i betydelig
grad har skjedd sammenslutninger som har medført økt vertikal integrasjon, i
strid med lovgivers målsetninger. Dette er bakgrunnen for konsernmodellen.
I erkjennelsen av at målet om færre, større og mer rasjonelle enheter
i en del situasjoner strider mot målsetningen om å unngå vertikal
integrasjon, representerer konsernmodellen som virkemiddel for regulator
et kompromiss: Man godtar sammenslutningen, som er i samsvar med
hensynet til rasjonelle enheter, samtidig som det stilles vilkår
som tar sikte på å redusere de negative virkningene av økt vertikal
integrasjon. Dette søkes oppnådd ved å kreve en sterkere grad av
skille mellom konkurranse- og monopolfunksjoner hos den aktuelle
aktøren enn det regnskapsmessige skillet som er den formelle hovedregelen
etter lov og forskrift.<br><br>
<h3>Hjemmelsgrunnlag</h3>
Konsernmodellens hjemmelsgrunnlag er sammensatt, og kan best
beskrives ved en kort presentasjon av den saken som dannet utgangspunktet
for forvaltningspraksis; Akershus-saken.<a name="13"></a><a href="#13ref" title="Saken er
nærmere beskrevet i Støle, Konsernmodellen s 16-17. Saken er også
beskrevet av Ulf Hammer i Vassdrags- og energirett (Oslo 2002) s
745. " class="noteClass"><sup>13</sup></a> Akershus Energiverk (AEV) kjøpte i 1994 Oppegård kommunale
energiverk (OEV). OEV var ikke utskilt fra Oppegård kommune i et
eget rettssubjekt. Det var med andre ord ikke noe aksjeerverv som
fant sted, men et direkte erverv av OEVs virksomhet, herunder nettanlegg
og fjernvarmeanlegg. Dette utløste behov for nye område- og fjernvarmekonsesjoner
etter energiloven, jf bestemmelsen i energiloven § 2-2 tredje ledd
om at konsesjon gis til «bestemt person, selskap, lag, kommune eller fylkeskommune».
Det følger av denne bestemmelsen at konsesjoner etter energiloven <br><br><div class="pagebreak"><h3>Side: 584</h3></div><div class="pagebreakReplace"></div>
ikke kan overdras. NVE, og i klageomgangen også departementet,
avslo AEVs søknad om nye konsesjoner etter energiloven. Begrunnelsen
var den økte vertikale integrasjon som transaksjonen medførte; AEV
var et stort vertikalintegrert energiverk med en betydelig kraftproduksjon,
mens OEV var et rent distribusjonsverk. Samtidig ble det opplyst
at departementet var innstilt på at nødvendige konsesjoner kunne meddeles
«dersom AEV skiller ut nettvirksomheten reelt og formelt fra produksjonsvirksomheten».<a name="14"></a><a href="#14ref" title="Jf Nærings- og energidepartementets brev til partene
av 6. februar 1996. " class="noteClass"><sup>14</sup></a><br><br>Dette klare signalet fra departementet medførte at AEV gjennomførte
en omorganisering til konsern, med en struktur tilsvarende skissen.
Alternativt kunne AEV valgt å etablere et enda sterkere skille ved
å legge den utskilte nettvirksomheten i et selvstendig selskap uten
selskapsmessig tilknytning til produksjons- og omsetningsvirksomheten.<a name="15"></a><a href="#15ref" title="Slik ble det gjort ved omorganiseringen av det tidligere
Oslo Energi i 1996; all nettvirksomhet ble skilt ut i Viken Energinett
AS. Virksomhetene hadde etter omorganiseringen samme eier, men ingen
selskapsmessig tilknytning. Senere har det skjedd ytterligere endringer
i disse selskapenes struktur og eierskap. " class="noteClass"><sup>15</sup></a> Konsernstrukturen
ble imidlertid akseptert av NVE.<br><br>Etter omorganiseringen var det ikke bare nødvendig med område-
og fjernvarmekonsesjoner for de anleggene man hadde ervervet fra
OEV. Etableringen av nye juridiske enheter og flytting av konsesjonspliktig
virksomhet og aktiva som det kreves konsesjon for å drive til de
nye enhetene, medførte behov for ytterligere konsesjoner, herunder
omsetningskonsesjoner. I omsetningskonsesjonen til nettselskapet
ble det stilt særlige vilkår om organisatoriske forhold. Med utgangspunkt
i disse vilkårene har det etter hvert blitt etablert et sett med
standardvilkår for omsetningskonsesjoner til nettselskaper i konsern,
og det er disse spesifikke vilkårene som omtales som konsernmodellen.<br><br>De særlige vilkårene som stilles i omsetningskonsesjonen til
nettselskaper i konsern, har hjemmel i energiloven §&nbsp;4-1 tredje
ledd, sekkebestemmelsen om at det kan stilles ytterligere vilkår
dersom det finnes påkrevet av allmenne interesser. Grunnlaget for å
nekte AEV og senere aktører nødvendige konsesjoner for erverv og
sammenslutninger med mindre de etablerer et selskapsmessig skille
mellom monopol- og konkurransefunksjoner, er imidlertid et annet;
nemlig den enkelte lovbestemmelse som utløser konsesjonsplikt. Kan
man nekte å gi konsesjon, kan man som regel også gi konsesjon på
vilkår ut fra et såkalt «fra det mer til det mindre-synspunkt».<a name="16"></a><a href="#16ref" title="Dette gjelder ikke ubetinget, men vi går ikke inn
på enkelthetene her. Se for eksempel Hans Petter Graver, Alminnelig
forvaltningsrett (Oslo 1999) s 275 flg, særlig på s 278-279. " class="noteClass"><sup>16</sup></a> Det
er altså det forholdet <br><br>
<div class="pagebreak"><h3>Side: 585</h3></div><div class="pagebreakReplace"></div>
at en transaksjon utløser konsesjonsplikt som gir konsesjonsmyndigheten
mulighet til å påvirke energiselskapers organisatoriske forhold
i samsvar med energipolitiske målsetninger. Hvordan man velger
å organisere næringsvirksomhet er i utgangspunktet et forhold som
staten ikke kan gripe inn i uten hjemmel i lov.<br><br><h3>Omorganiseringer som medfører liten 
grad av økt vertikal integrasjon - interesseavveininger</h3>
I praksis frem til 2001 ble det lagt til grunn at sammenslutninger
og oppkjøp som bare i liten grad innebar økt vertikal integrasjon,
ikke utløste krav om selskapsmessig skille.<a name="17"></a><a href="#17ref" title="Støle,
Konsernmodellen beskriver på s&nbsp;28-29 to saker hvor det ikke ble
stilt organisatoriske krav bl&nbsp;a på grunn av ubetydelig økning i
vertikal integrasjon (VTK-Nissedal og Sunnfjord-saken). " class="noteClass"><sup>17</sup></a> I
disse tilfellene veier hensynet til å unngå uheldige virkninger
av økt vertikal integrasjon mindre enn ellers. Samtidig er det på
det rene at de organisatoriske kravene som NVE stiller, i praksis
kan ha negative konsekvenser for den aktuelle aktøren. Transaksjonskostnadene
ved en omorganisering til konsern (utgifter til juridisk og revisjonsfaglig
bistand, eventuelle skattemessige konsekvenser, dokumentavgift med videre)
kan være betydelige. Omorganisering vil også gi økte løpende driftskostnader i
forbindelse med administrasjon av flere selskaper. Generelt kan
det vel sies at de negative konsekvensene av organisatoriske krav
relativt sett vil være mer alvorlige jo mindre de berørte aktørene
er.<br><br>
I forbindelse med transaksjoner som bare i liten grad medførte
økt vertikal integrasjon, ble det derfor ikke automatisk stilt organisatoriske
krav; man måtte foreta en avveining av de motstridende interesser.<br><br>
Økt vertikal integrasjon er for øvrig et uklart kriterium
som ikke er spesielt godt egnet som vilkår for å stille organisatoriske
krav.<br><br>
<h3>Beskrivelsen av forvaltningspraksis i Ot prp
nr 56 (2000-2001)</h3>
Praksis i tilknytning til konsernmodellen er beskrevet slik
i forarbeidene til 2001-revisjonen av energiloven:<a name="18"></a><a href="#18ref" title="Ot
prp nr 56 (2000-2001) s 25. " class="noteClass"><sup>18</sup></a><br><br>
<div class="quotation">«Av praksis frem til i dag følger det at produksjons-/omsetningsselskaper
som gjennom fusjon, sammenslåinger, kjøp, oppkjøp eller på annen
måte erverver nettvirksomhet, eventuelt ytterligere nettvirksomhet,
må omdannes etter konsernmodellen før de får de nødvendige konsesjoner
etter energiloven.<br></div><br><div class="pagebreak"><h3>Side: 586</h3></div><div class="pagebreakReplace"></div>
<div class="quotation">Konsernmodellen innebærer blant annet at nettvirksomhet
og produksjons-/omsetningsvirksomhet må legges i separate juridiske
enheter for å bidra til å hindre en utnyttelse av netteiers monopolsituasjon.
Selskapene kan ha samme morselskap, men de kan ikke eie hverandre.
Ettersom det de siste årene har vært mange oppkjøp og sammenslåinger,
er i dag mange selskaper organisert som konsern.<br>Praksisen
innebærer et mer reelt skille mellom den konkurranseutsatte virksomheten og
monopolvirksomheten, noe som også letter myndighetenes oppfølging
av nettselskapene og deres virksomhet.» <br></div><br>
Som nevnt var det etter praksis en forutsetning for krav om
konsernmodell at den aktuelle strukturendringen medførte økt vertikal
integrasjon. I tilknytning til dette bemerker departementet:<a name="19"></a><a href="#19ref" title="L c." class="noteClass"><sup>19</sup></a><br><br>
<div class="quotation">«Departementet viser til at definisjonen av
en omorganisering som innebærer økt vertikal integrasjon ikke er
entydig. Departementet foreslår at krav om konsernmodell kan stilles
i forhold til alle sammenslåinger, kjøp/oppkjøp, annen ervervelse
eller etablering hvor både nettvirksomhet og konkurranseutsatt virksomhet
er involvert. Krav om konsernmodell bidrar til et mer reelt skille
mellom den konkurranseutsatte virksomheten og monopolvirksomheten.
Dette vil i praksis kun innebære mindre endringer om når krav om
konsernmodell vil bli stilt fra myndighetene sin side.»<br></div><br>
Med dette har departementet gitt uttrykk for man i fremtiden
ikke vil anse det som et vilkår at den aktuelle omorganiseringen
medfører økt vertikal integrasjon. Uttalelsene om forvaltningspraksis
ble for øvrig ikke kommentert under Stortingets behandling av lovsaken,
og kan vel dermed sies å ha gitt forvaltningspraksis et styrket rettslig
grunnlag.<a name="20"></a><a href="#20ref" title="Jf også Ulf Hammer i Vassdrags- og energirett
(Oslo 2002) s 746, som mener at det etter 2001-revisjonen ikke kan
være tvilsomt at NVE har tilstrekkelig hjemmel for de vilkår som
stilles i omsetningskonsesjoner til nettselskap i konsern, særlig
under henvisning til at lovens §&nbsp;3-4 nr 2 ble opphevet (hjemmelen
for horisontale tvangssammenslutninger). " class="noteClass"><sup>20</sup></a><br><br>
Det er uklart i hvilken grad uttalelsene vil innebære at krav
om konsernmodell blir stilt i situasjoner hvor NVE tidligere anså
hjemmelsgrunnlaget for utilstrekkelig. Departementet gir uttrykk
for at «dette vil i praksis kun innebære mindre endringer». Etter
vår oppfatning kan den rettslige situasjonen nå oppsummeres som
følger: Myndighetene har etter forvaltningspraksis en skjønnsmessig
kompetanse til å stille organisatoriske <br><br>
<div class="pagebreak"><h3>Side: 587</h3></div><div class="pagebreakReplace"></div>
krav i forbindelse med strukturendringer i norsk energiforsyning
(forutsatt at transaksjonen utløser konsesjonsplikt, jf nedenfor).
Uttalelsene i forarbeidene til lovendringene i 2001 medfører en
viss utvidelse av anvendelsesområdet for denne skjønnsmessige kompetanseregelen.
Det er ikke lenger noe vilkår for anvendelsen av kompetansen at
den aktuelle strukturendringen medfører økt vertikal integrasjon; det
er tilstrekkelig at både monopol- og konkurransevirksomhet er involvert.<br><br>
At man er innenfor anvendelsesområdet for en skjønnsmessig
kompetanseregel, innebærer imidlertid (selvsagt) ikke at man kan
anvende kompetansen uten å utøve skjønn. NVE er fremdeles bundet
av grunnleggende forvaltningsmessige prinsipper for skjønnsutøvelsen,
herunder særlig kravet til forholdsmessighet (proporsjonalitetsprinsippet).<a name="21"></a><a href="#21ref" title="For en nærmere gjennomgang av proporsjonalitetsprinsippet
vises til Hans Petter Graver, Alminnelig forvaltningsrett (Oslo
1999) s&nbsp;141 flg. " class="noteClass"><sup>21</sup></a> Det er lett å tenke seg situasjoner hvor
NVEs omfattende organisatoriske krav vil være uforholdsmessige på
grunn av at ulempene for partene i omorganiseringen er større enn
de (mulige) samfunnsmessige fordelene. Som eksempel på en slik situasjon
kan nevnes en fusjon av to helt små energiverk, hvor den sammenslåtte
enheten bare har noen titalls ansatte. Selv om det nye energiverket
i en slik situasjon eier både distribusjonsnett og et lite kraftverk,
vil konsernorganisering være svært uhensiktsmessig og kostbart for
aktøren. Samtidig er det vanskelig å tenke seg at skillet mellom monopol-
og konkurransefunksjoner blir styrket i særlig grad ved konserndannelse
i et slikt energiverk, hvor alle ansatte forutsetningsvis spiser
matpakken ved samme bord, uavhengig av eventuelle selskapsmessige
skillelinjer.<br><br>
<h3>Konsesjonsplikt ved aksjeerverv?</h3>
Som nevnt ovenfor er myndighetenes kompetanse til å stille
organisatoriske krav betinget av at det har skjedd en transaksjon
som medfører at en aktør trenger en eller flere nye konsesjoner.
Typiske eksempler på transaksjoner som medfører behov for nye konsesjoner,
er fusjon/fisjon av kraftselskaper og «innmatskjøp». Disse transaksjonstypene
vil medføre at konsesjonspliktig virksomhet etter transaksjonen
drives av et annet rettssubjekt enn tidligere, og dette rettssubjektet
må derfor ha konsesjon fra NVE (slik tilfellet var i Akershus-saken).<br><br>
I tillegg har NVE lagt til grunn i praksis at erverv av mer
enn 90&nbsp;% av aksjene og stemmene i et selskap som har energilovkonsesjoner,
medfører behov for nye konsesjoner. Dette baserer seg på en analogi
fra forvaltningspraksis i tilknytning til industrikonsesjonsloven,
hvor man siden 1980-tallet har behandlet aksjeerverv på mer enn
90&nbsp;% etter lovens kapittel 1, det vil si som om erververen hadde
kjøpt selve de konsesjonspliktige <br><br>
<div class="pagebreak"><h3>Side: 588</h3></div><div class="pagebreakReplace"></div>
vannfallsrettighetene i stedet for aksjene (90&nbsp;%-regelen).<a name="22"></a><a href="#22ref" title="Denne forvaltningspraksis baserer seg på Lovavdelingens
uttalelser av 28.&nbsp;april og 28. november 1986 (inntatt i Wilhelm
Matheson/Geir Woxholth, Lovavdelingens uttalelser (1976-1988) (Oslo
1990) s 466-470). Se også Per Håkon Høisveens artikkel «Rettslige
rammer for salg av kraftverk» i LoR&nbsp;1996 s 614 flg. " class="noteClass"><sup>22</sup></a> Det
har også støtte i de spesielle motivene til energiloven §&nbsp;2-2 tredje
ledd om at konsesjon gis til «bestemt person, selskap, lag, kommune
eller fylkeskommune», hvor det heter:<a name="23"></a><a href="#23ref" title="Ot prp nr 43
(1989-90) s 87. En lignende uttalelse er inntatt i motivene til
§&nbsp;8-1, op cit s 97-98." class="noteClass"><sup>23</sup></a><br><br>
<div class="quotation">«Overdragelse av anlegget til ny eier krever
ny konsesjon. En utvidelse av anlegget utover virksomhetsområdet
for konsesjonen krever tilleggskonsesjon. Overdragelse av aksjer
eller andeler i det selskap eller lag som har konsesjon trenger
ikke ny konsesjon. Dersom aksje- eller andelsoverdragelsen er å
anse som en reell overføring av selskapets eller lagets aktiva,
må kjøperen ha konsesjon. En slik overdragelse antas å foreligge
når et selskap erverver mer enn 90 % av aksjene eller andelene i
et annet selskap og har en tilsvarende del av de stemmer som kan
avgis på generalforsamlingen. Forøvrig må spørsmålet bero på en
konkret vurdering.»<br></div><br>
Etter vår oppfatning er det så store prinsipielle forskjeller
mellom industrikonsesjonsloven og energiloven at analogien fra forvaltningspraksis
knyttet til industrikonsesjonsloven er lite treffende. Industrikonsesjonsloven
er i prinsippet en ervervslov. Loven hjemler også vilkår knyttet
til utøvelse av virksomhet i vassdrag, men tar primært sikte på
å regulere eierskap til vannkraftressurser. Det som krever konsesjon
etter industrikonsesjonsloven, er erverv av rettigheter til vannfall,
og konsesjonsplikten retter seg mot erververen. Det har derfor mye
for seg å behandle et erverv av alle aksjene i et selskap som har
slike rettigheter som konsesjonsplikten gjelder likt med erverv
av selve rettighetene. Det gir også god mening å behandle 90&nbsp;%-erverv
likt med 100&nbsp;%-erverv, ettersom 90&nbsp;%-erverv innebærer mulighet til
å tvangsinnløse minoritetsaksjonærer.<a name="24"></a><a href="#24ref" title="Jf aksjeloven
av 13. juni 1997 nr 44 §&nbsp;4-26. Sml Lovavdelingens uttalelse av 28 april
1986 (Lovavdelingens uttalelser (1976-1988) (Oslo 1990) s 467 flg,
på s 470). " class="noteClass"><sup>24</sup></a><br><br>
Energiloven er på den annen side en lov som fastsetter konsesjonsplikt
for utøvelse av bestemte typer virksomhet (bygging og drift av elektriske
anlegg, omsetning av elektrisk energi, bygging og drift av fjernvarmeanlegg
og så videre). Konsesjonsplikten gjelder altså virksomhetsutøvelse,
og ikke erverv - og konsesjonsplikten retter seg ikke mot noen erverver,
men mot den som driver. Kjøp av 100&nbsp;% av aksjene i et selskap som
har konsesjon til å drive noe, medfører i prinsippet ingen endring
med hensyn til hvem <br><br>
<div class="pagebreak"><h3>Side: 589</h3></div><div class="pagebreakReplace"></div>
som driver den konsesjonspliktige virksomheten; det er det
fremdeles selskapet som gjør. NVE gir da heller ikke i disse situasjonene
konsesjoner til noen andre enn det selskapet som allerede driver
virksomheten med konsesjon fra NVE - de gir en konsesjon av samme
type (ofte helt identisk) til det samme rettssubjektet som hadde konsesjonen
fra før. (I sitatet ovenfor fra Ot prp nr 43 (1989-90) s 87 heter
det at konsesjonsplikt oppstår for «kjøperen» i disse tilfellene.
Uttalelsen må bero på en inkurie.) Dette er bakgrunnen for at en
90&nbsp;%-regel på energilovens område etter vår oppfatning har et svakt
rettslig grunnlag. Selv om praksis har en viss støtte i lovens forarbeider,
hviler de aktuelle forarbeidsuttalelsene på en lite treffende analogi
fra praksis i tilknytning til en ervervslov, de er ikke kommentert
i Stortingets behandling av lovsaken, og de harmonerer dårlig med
lovens ordlyd og system.<a name="25"></a><a href="#25ref" title="Energilovens konsesjonssystem
har flere fellestrekk med systemet etter vannressursloven enn med
et ervervskonsesjonssystem. I vannressurslovens forarbeider heter det
at lovens konsesjoner er tiltakskonsesjoner, noe som «innebærer
at overdragelse og erverv ikke er konsesjonspliktig». Overdragelse
medfører at ny eier trer inn i konsesjonen med de begrensninger
og plikter som følger av loven og konsesjonsvilkårene, jf Ot&nbsp;prp
nr&nbsp;39 (1998-99) s 131-132." class="noteClass"><sup>25</sup></a> <br><br>
Det foreligger med andre ord gode argumenter for å anse konsesjonsbehandling
av aksjeerverv som uhjemlet i energiloven. Det finnes imidlertid
tilfeller hvor det reelt kan være grunn til slik konsesjonsbehandling,
på samme måte som i tilknytning til industrikonsesjonsloven. Kjøp
av alle eller mer enn 90&nbsp;% av aksjene i helt små selskaper kan i
enkelte tilfeller medføre at det reelt sett er andre som driver
virksomheten enn tidligere. Også oppkjøp av større selskaper kan
medføre at det reelt sett skjer endringer i hvem som driver den
konsesjonspliktige virksomheten, for eksempel når oppkjøper er et
selskap som fra før driver den aktuelle typen virksomhet, og hvor
det etter oppkjøpet skjer omfattende omstruktureringer og rasjonaliseringer
i det nyervervede selskapet. Etter vår oppfatning foreligger det
derfor tilstrekkelig hjemmelsgrunnlag for konsesjonsplikt ved visse
aksjeerverv også etter energiloven. Det kan imidlertid ikke være
tale om noen generell regel som kan anvendes pr automatikk i forhold
til alle erverv av mer enn 90&nbsp;% av aksjene og stemmene i selskaper
som driver konsesjonspliktig virksomhet etter energiloven; det må
i hvert enkelt tilfelle gjøres en konkret vurdering av om konsesjonsbehandling
er nødvendig for å unngå uthuling eller omgåelse av energilovens
konsesjonssystem. Aksjeerverv som verken formelt eller reelt medfører
noen endring med hensyn til utøvelsen av den konsesjonspliktige
virksomheten, rammes slik vi ser det heller ikke av noen konsesjonsplikt. <br><br>
Vår konklusjon gir anvisning på en skjønnsmessig regel om
konsesjonsplikt i forbindelse med aksjeerverv på mer enn 90&nbsp;%, hvor
det kreves at ervervet også medfører <br><br>
<div class="pagebreak"><h3>Side: 590</h3></div><div class="pagebreakReplace"></div>
at det reelt sett er andre som driver den konsesjonspliktige
virksomheten enn tidligere. En mulig innvending til en slik regel
er at den er uskarp i kantene og kan være vanskelig å håndtere.
Rettstekniske hensyn kan imidlertid ikke her begrunne at det oppstilles
konsesjonsplikt i tilfeller hvor den tilstrekkelige forankring i
lov mangler. <br><br>
<h3>Nytt standardvilkår i omsetningskonsesjoner
vedrørende omorganiseringer mv</h3>
I de omsetningskonsesjonene som ble meddelt alle aktører i
januar 2002, og som gjelder til og med 31.&nbsp;desember 2006, er det
inntatt et nytt standardvilkår. Vilkåret lyder slik:<br><br>
<div class="quotation">«Ved sammenslåinger, kjøp/oppkjøp, annen ervervelse
eller etablering hvor både nettvirksomhet og konkurranseutsatt virksomhet
er involvert, kan konsesjonæren pålegges ytterligere vilkår om virksomhetens
organisasjon, herunder krav om oppdeling i selvstendige juridiske
enheter.»<br></div><br>
NVE har med andre ord tatt forbehold i konsesjonene om at
nær sagt enhver form for transaksjon som berører konsesjonæren,
gir NVE myndighet til å pålegge organisatoriske krav. Vilkåret er
ikke bare inntatt i de særlige omsetningskonsesjonene som gis til
nettselskaper i konsern, men i samtlige omsetningskonsesjoner. Dette innebærer
at alle nettselskaper, omsetningsselskaper, produksjonsselskaper
og vertikalintegrerte energiverk er pålagt dette konsesjonsvilkåret. <br><br>
Ordlyden i dette vilkåret er svært vid, og kan blant annet
se ut til å ramme aksjeerverv på mindre enn 90&nbsp;% og muligens også
indirekte erverv (erverv av selskaper som har datterselskaper som
driver konsesjonspliktig virksomhet etter energiloven). I så måte
må vilkåret tolkes innskrenkende. Konsesjonsmyndighetene kan ikke
utvide sin kompetanse ved å ta generelle forbehold i konsesjonene
som rekker lengre enn kompetansen etter loven til å stille vilkår
i det enkelte tilfelle.<br><br>
Det nye vilkåret må leses på bakgrunn av lovendringene i 2001,
hvor også bestemmelsen om omsetningskonsesjon ble endret (om enn
hovedsakelig på et redaksjonelt plan). Vilkårets formulering er
hentet direkte fra Ot prp nr 56 (2000-2001), jf sitatet i avsnitt
3.4 ovenfor. Formuleringen «alle sammenslåinger, kjøp/oppkjøp, annen ervervelse
eller etablering hvor både nettvirksomhet og konkurranseutsatt virksomhet
er involvert» er eksplisitt knyttet opp til behovet for å presisere
«definisjonen av en omorganisering som innebærer økt vertikal integrasjon».<a name="26"></a><a href="#26ref" title="Ot prp nr 56 (2000-2001) s 25. " class="noteClass"><sup>26</sup></a> Som nevnt ovenfor,
er det reelle innholdet av denne uttalelsen i forarbeidene derfor en
opphevelse av vilkåret om <br><br>
<div class="pagebreak"><h3>Side: 591</h3></div><div class="pagebreakReplace"></div>
økt vertikal integrasjon. Dermed er det ikke sagt noe om endringer
med hensyn til hvilke transaksjoner som utløser konsesjonsplikt;
bare at en transaksjon som utløser konsesjonsplikt, kan gi grunnlag
for krav om konsernmodell i alle tilfeller hvor både monopol- og
konkurransebasert virksomhet er involvert.<br><br>
I og for seg kan man godt tenke seg at konsesjonsmyndigheten
vil ha et ønske om å utøve kontroll og stille organisatoriske krav
også i tilfeller av for eksempel indirekte erverv eller erverv av
mindre aksjeposter enn 90&nbsp;%. Allerede erverv av mindre enn 50&nbsp;%
av aksjene og stemmene i et nettselskap kan jo gi erververen en
betydelig grad av faktisk kontroll over selskapet; og erverv som
gir bestemmende innflytelse medfører at det etableres et konsernforhold
i aksjelovens forstand. Erverv av mer enn 50&nbsp;% av stemmene i et
selskap gir pr definisjon bestemmende innflytelse, men terskelen
kan ligge lavere etter en konkret vurdering.<a name="27"></a><a href="#27ref" title="Jf aksjeloven
av 13. juni 1997 nr 43 §&nbsp;1-3 annet ledd nr 1." class="noteClass"><sup>27</sup></a> Man kan hevde
at det ligger innenfor både omsetningskonsesjonsordningens formål<a name="28"></a><a href="#28ref" title="Å legge til rette for et effektivt kraftmarked og
å sikre en effektiv monopolkontroll, jf energiforskriften §&nbsp;4-1
og kontrollforskriften §&nbsp;1-1." class="noteClass"><sup>28</sup></a> og ordlyden i det nye standard
konsesjonsvilkåret å statuere konsesjonsplikt ved slike oppkjøp.
Energiloven inneholder imidlertid ingen hjemmel for konsesjonsbehandling
av indirekte erverv, og konsesjonsbehandling av aksjeerverv forutsetter
i det minste kjøp av mer enn 90&nbsp;% av aksjene og stemmene. Disse
grunnleggende utgangspunktene ble ikke endret ved 2001-revisjonen.
Følgelig er det heller ikke adgang til å stille organisatoriske
krav i disse situasjonene.<br><br>
<h3>Nærmere om de konkrete organisatoriske kravene i&nbsp;omsetningskonsesjonen&nbsp;til&nbsp;nettselskap
i konsern</h3>
Som nevnt har NVE utviklet et sett med standardvilkår som
stilles i omsetningskonsesjon for nettselskap i konsern.<a name="29"></a><a href="#29ref" title="Vilkårene
i omsetningskonsesjon for nettselskap i konsern er nærmere omtalt
av Ulf Hammer i Vassdrags- og energirett (Oslo 2002) s 746-747. " class="noteClass"><sup>29</sup></a> Kravene
fremgår av konsesjonens pkt 3. I pkt 3.1 kreves det at konsesjonæren
er «et selvstendig selskap som disponerer verdiene knyttet til egen
nettvirksomhet, har eget styre og egne ansatte». Bakgrunnen for
kravene om selvstendighet, eierskap til nettet og egne ansatte og
ledelse er den såkalte Narvik-saken.<a name="30"></a><a href="#30ref" title="Saken er omtalt
av Ulf Hammer i Vassdrags- og energirett (Oslo 2002) s 746-747,
og i Støle, Konsernmodellen s&nbsp;55-56. " class="noteClass"><sup>30</sup></a> Narvik Energiverk ble
omorganisert til konsern midt på 1990-tallet. Konsernet bestod av
morselskapet Narvik Energi AS og fire datterselskaper som ut fra
firmanavn skulle drive henholdsvis nettvirksomhet, omsetning, produksjon
og butikkdrift. Samtlige datterselskaper var imidlertid «tomme selskaper».
All virksomhet og alle aktiva lå i morselskapet, og datter<br><br>
<div class="pagebreak"><h3>Side: 592</h3></div><div class="pagebreakReplace"></div>
selskapene hadde kun en ansatt (administrerende direktør).
Samme person fylte denne rollen i alle konsernselskapene. Selskapene
hadde også styrer som besto av de samme personene. I realiteten
var datterselskapene kun opprettet for å være retts- og pliktsubjekter
for de nødvendige konsesjoner. Denne strukturen ble ikke godtatt
av NVE.<a name="31"></a><a href="#31ref" title="NVEs brev til Narvik Energi AS av 14. juni
1995. Avgjørelsen ble påklaget, men klagen ble senere trukket. " class="noteClass"><sup>31</sup></a> <br><br>
Kravet til selvstendighet er utdypet i standardvilkårenes
pkt 3.4, som krever at konsesjonæren «må besitte den kompetansen
som er nødvendig for å drive et selvstendig nettselskap. Kompetanse
som er av avgjørende betydning for sentrale beslutninger i nettselskapet
kan ikke kjøpes fra andre selskaper i konsernet».<br><br>
Pkt 3.2 i konsesjonsvilkårene krever at morselskapet ikke
kan drive konsesjonspliktig virksomhet. Det heter videre at morselskapet
«skal være et holdingselskap og virksomheten skal i hovedsak knytte
seg til utøvelse av eierrollen». Det stilles med andre ord organisatoriske
krav i nettselskapets omsetningskonsesjon som innebærer bindinger
på et annet selvstendig rettssubjekts virksomhet og organisasjon. <br><br>
Poenget er at en kraftprodusent eller en omsetter ikke får
eie et nettselskap eller omvendt. Et spørsmål som ikke har fått
noen definitiv avklaring i praksis, er hvordan det forholder seg
med det man kan kalle for «bestemorselskaper» og «oldemorselskaper»
og så videre, med andre ord hvor langt «forbudet» mot at produksjons-/omsetningsselskaper
eier nettselskaper, strekker seg oppover i eierskapskjeden. Man
kan for eksempel tenke seg et utenlandsk vertikalintegrert energiselskap
som erverver norske energiverk, og organiserer sitt eierskap i en
konsernstruktur i Norge med et norsk holdingselskap på toppen. Etter
vår oppfatning må dette utvilsomt være tilstrekkelig for å oppfylle
de krav NVE kan stille. En viktig del av grunnlaget for de organisatoriske
kravene som stilles i NVEs praksis, er som nevnt uttalelser i energilovens
forarbeider om målsetninger vedrørende organiseringen av norsk energiforsyning.
Organiseringen av energiforsyningen i andre land ligger imidlertid
utenfor rammen av organisatoriske målsetninger som skisseres i forarbeidene. <br><br>
Spørsmålet om hvor langt opp i eierskapsrekken man kan trekke
forbudet mot at produksjons-/omsetningsselskaper eier nettselskaper,
kan komme på spissen også uten at man trekker inn utenlandske aktører.
Produksjonsselskapet Statkraft SF har som kjent ervervet en rekke
energiverk og eierandeler i slike i Norge. Disse ervervene har blitt
gjort gjennom det heleide datterselskapet Statkraft Holding&nbsp;AS.
I forbindelse med sistnevntes erverv av 100&nbsp;% av aksjene i Trondheim
Energiverk AS stilte NVE vilkår om at hele Statkraft-konsernet må
omorganiseres i henhold til konsernmodellen.<a name="32"></a><a href="#32ref" title="NVEs
brev til Statkraft Holding AS av 5.&nbsp;desember 2002. " class="noteClass"><sup>32</sup></a> <br><br>
<div class="pagebreak"><h3>Side: 593</h3></div><div class="pagebreakReplace"></div>
Trondheim Energiverk AS er morselskap i et konsern som er
organisert i henhold til konsernmodellen, med andre ord et holdingselskap.
På samme måte er Statkraft Holding AS et selskap hvis virksomhet
«i hovedsak knytte[r] seg til utøvelsen av eierrollen». Det er med
andre ord to holdingselskaper mellom nettselskapet i Trondheim-konsernet
og produksjonsselskapet Statkraft SF, men dette ble av NVE ikke ansett
tilstrekkelig betryggende. Saken illustrerer vanskelighetene med
denne reguleringen. Det kan vel med en viss rett spørres om man
i det hele tatt kan oppnå et reelt og effektivt skille mellom monopol-
og konkurransevirksomhet uten å kreve et eiermessig skille (noe
det opplagt ikke finnes hjemmel for).<br><br>
For øvrig kan NVEs vedtak ikke anses for å ha avklart spørsmålet
om rekkevidden av forbudet mot at produksjonsselskaper kan eie nettselskaper.
Ettersom Trondheim Energiverk AS er et rent holdingselskap og ikke
utøver noen form for konsesjonspliktig virksomhet etter energiloven,
har selskapet heller ingen energilovkonsesjoner. Statkraft Holding
AS' erverv av 100&nbsp;% av aksjene i selskapet utløste derfor ikke konsesjonsplikt
(uansett hva man måtte mene om 90&nbsp;%-regelens anvendelighet på energilovkonsesjoner,
jf ovenfor). I motsetning til industrikonsesjonsloven inneholder energiloven
ingen hjemmel for konsesjonsplikt ved indirekte erverv.<a name="33"></a><a href="#33ref" title="At
indirekte erverv ikke utløser konsesjonsplikt etter energiloven,
følger også av NVEs praksis. Selskapet Fortum Holding Norway&nbsp;AS
(FHN) søkte 9. mai 2003 om ny omsetningskonsesjon på vegne av Østfold
Energi Kraftsalg AS (ØEK) i forbindelse med at FHN hadde ervervet
100&nbsp;% av aksjene i ØEK. ØEK eide i sin tur 100&nbsp;% av aksjene i Nesodden
Kraftomsetning AS (NK). I brev til FHN av 7. november 2003 bekreftet
NVE at FHNs erverv av 100&nbsp;% av aksjene i ØEK ikke utløste konsesjonsplikt
for NK. " class="noteClass"><sup>33</sup></a> NVE hadde med andre ord ikke hjemmel til å stille
organisatoriske krav. Vedtaket er derfor etter vår oppfatning ugyldig,
og kan ikke ha noen presedensvirkning. Etter det vi er kjent med
er vedtaket ikke påklaget.<br><br>
Standardvilkårenes pkt 3.3 krever skriftlige avtaler ved transaksjoner
mellom nettselskapet og andre konsernselskaper, og gir NVE rett
til innsyn i slike avtaler. Begrunnelsen for vilkåret er behovet
for å motvirke kryssubsidiering. I pkt 3.5 slås det fast at nettselskapet
ikke selv har adgang til å drive med konkurranseutsatt virksomhet
i form av omsetning av energi. Unntak gjelder for kjøp av kraft
for levering i henhold til leveringsplikt (jf energiloven §&nbsp;3-3)
og for nødvendig kjøp av tapsenergi. Endelig oppstiller pkt 3.6
vilkår om ikke-diskriminering av ulike kraftleverandører, kombinert
med krav til nøytral opptreden og informasjon. <br><br>
<div class="pagebreak"><h3>Side: 594</h3></div><div class="pagebreakReplace"></div>
<h2>Forholdet til EUs nye kraftmarkedsdirektiv </h2>
I de omsetningskonsesjonene som gjelder for perioden januar
2002 til 31. desember 2006, har NVE tatt forbehold om å stille ytterligere
organisatoriske krav dersom dette skulle bli påkrevet av hensyn
til Norges folkerettslige forpliktelser. Dette konsesjonsvilkåret
må ses i sammenheng med utviklingen av EF-/EØS-retten på området. Sommeren
2003 ble det vedtatt et nytt kraftmarkedsdirektiv i EU, som blant
annet stiller krav til organisering av kraftselskaper.<a name="34"></a><a href="#34ref" title="Europaparlamentets
og rådets direktiv 2003/54/EF «om fælles regler for det indre marked
for elektricitet og om opphævelse av direktiv 96/92/EF». De organisatoriske
kravene fremgår av direktivets artikler 10 (transmisjonssystemoperatører),
15 (distribusjonssystemoperatører) og 17 (operatører av kombinerte
systemer), og er kommentert i fortalens betraktninger nr 8-11." class="noteClass"><sup>34</sup></a> Direktivet
inneholder et generelt krav til selskapsmessig skille mellom nettoperatørfunksjonen
og andre virksomhetsområder innen vertikalintegrerte energiselskaper eller
energikonsern. Det kreves ikke en utskilling av nettaktiva fra den
vertikalintegrerte enheten, men bare utskilling av operatørfunksjonen.
Eierskap til nettet kan med andre ord fremdeles ligge i morselskapet
eller et søsterselskap i et vertikalintegrert konsern.<a name="35"></a><a href="#35ref" title="Jf
også Kommisjonens ikke-bindende «Interpreting note» vedrørende The
unbundling regime of the new electricity and gas directives, versjon
1.0, datert 30. september 2003, bl a på s 5." class="noteClass"><sup>35</sup></a> I tillegg til
selskapsmessig skille stilles det også funksjonelle krav til skillet
mellom nett og andre funksjoner, som i hovedsak går ut på å sikre
at ledelsen for nettoperatøren er uavhengig i forhold til øvrige
deler av konsernet og at nettoperatøren har reell beslutningskompetanse
over nettaktiva. <br><br>
Direktivet skal være gjennomført i den interne lovgivning
i EUs medlemsstater senest 1.&nbsp;juli 2004. Hva gjelder selskapsmessig
adskillelse av de såkalte distribusjonssystemoperatører, er fristen
1. juli 2007. For Norges del oppstår ingen forpliktelse før direktivet
er innlemmet i EØS-avtalen ved vedtak i EØS-komiteen. På grunn av at
direktivet medfører behov for lovendringer, må et vedtak i EØS-komiteen
også godkjennes av Stortinget for å bli bindende for Norge. Dette
følger av Grunnloven §&nbsp;26 annet ledd. Det er i skrivende stund ikke
klart hvor raskt direktivet vil bli innlemmet i EØS og på hvilket
tidspunkt direktivets organisatoriske krav vil bli gjennomført i
norsk rett. Det er imidlertid et krav etter EØS-avtalen artikkel
102 at EØS-komiteens beslutning treffes så nær som mulig i tid etter
vedtakelsen av nye rettsakter i EU, og at det skal tas sikte på
samtidig iverksettelse i EU og EØS.<br><br>
Direktivets betydning for organiseringen av norsk kraftsektor
er ikke avklart. Av særlig betydning er den såkalte de minimis-terskelen
som er inntatt til slutt i direktivets artikkel 15 (2). Bestemmelsen
gir den enkelte stat rett til å unnta selskaper eller konsern <br><br>
<div class="pagebreak"><h3>Side: 595</h3></div><div class="pagebreakReplace"></div>
med mindre enn 100&nbsp;000 tilknyttede kunder fra kravene til
selskapsmessig og ledelsesmessig skille, på bakgrunn av at det kan
være uforholdsmessig å stille slike organisatoriske krav i forhold
til så «små» selskaper. (I Norge er det pr i dag bare en håndfull
nettselskaper som har mer enn 100&nbsp;000 kunder.) I tillegg til det
politiske valget norske myndigheter må ta med hensyn til bruk eller
ikke-bruk av unntaksbestemmelsen, reiser bestemmelsen et viktig
tolkningsspørsmål.<br><br>
Unntakshjemmelen gjelder bare for distribusjonssystemoperatører,
og ikke for transmisjonssystemoperatører eller operatører av kombinerte
transmisjons- og distribusjonssystemer. Og spørsmålet er om unntaket
kan anvendes i forhold til norske nettselskaper som har mindre enn
100&nbsp;000 kunder, men som har både regionalnett og distribusjonsnett.
Hvordan skal det norske regionalnettet plasseres i direktivets system
med to nettnivåer? Direktivets definisjoner av begrepene transmisjon
og distribusjon gir ikke noe klart svar på dette spørsmålet. Vi
antar at løsningen bør være at det i Norge bare anses å være én
transmisjonssystemoperatør i direktivets forstand (den aktøren som
er tildelt myndigheten til å utøve systemansvaret etter energiloven §&nbsp;5A-1,
for tiden Statnett SF), mens alle øvrige nettselskaper er å anse
som distribusjonssystemoperatører.<br><br><i>Forfatterne arbeider i advokatfirmaet
Thommessen Krefting Greve Lund AS' avdeling for kraftrett, som ledes
av Gunnar Martinsen. De tre bistår norske og utenlandske kraftselskaper
med løpende rådgivning, transaksjoner og prosedyre. </i><br><br>

</div><script type="text/javascript">
                                                            insertViewCountRow('http://www.idunn.no/', 33176594, 33177412, -1, 'view', 'html', '2003');
                                                        </script><div class="noteList"><table><tbody><tr><td valign="top"><a name="1ref"></a><a class="noteList" href="#1">1</a></td><td>Artikkelen er en
omarbeidet del av kommentarene til energiloven §&nbsp;4-1 i «Energiloven
med kommentarer», som vil bli utgitt på Gyldendal Akademisk i 2004.</td></tr><tr><td valign="top"><a name="2ref"></a><a class="noteList" href="#2">2</a></td><td>Jf Ulf Hammer i Thor Falkanger og Kjell Haagensen
(red) Vassdrags- og energirett (Oslo 2002) s 654-656 og Ulf Hammer,
Tilrettelegging av kraftmarkedet (Oslo 1999) kapitlene 1 og 14-15. </td></tr><tr><td valign="top"><a name="3ref"></a><a class="noteList" href="#3">3</a></td><td>Ot&nbsp;prp nr 43 (1989-90) s 17.</td></tr><tr><td valign="top"><a name="4ref"></a><a class="noteList" href="#4">4</a></td><td>Forskrift
om produksjon, omforming, overføring, omsetning, fordeling og bruk av
energi m.m. av 7. desember 1990 nr 959.</td></tr><tr><td valign="top"><a name="5ref"></a><a class="noteList" href="#5">5</a></td><td>Forskrift om økonomisk og teknisk
rapportering, inntektsramme for nettvirksomheten og tariffer av
11. mars 1999 nr 302. </td></tr><tr><td valign="top"><a name="6ref"></a><a class="noteList" href="#6">6</a></td><td>Lov
om årsregnskap m.v. av 17. juli 1998 nr 56. </td></tr><tr><td valign="top"><a name="7ref"></a><a class="noteList" href="#7">7</a></td><td>Se også kommentarene om dette i
Ot prp nr 43 (1989-90) s 41-42.</td></tr><tr><td valign="top"><a name="8ref"></a><a class="noteList" href="#8">8</a></td><td>Konsernmodellens innhold
og rettsgrunnlag er nærmere omtalt av Ulf Hammer i Vassdrags- og
energirett (Oslo 2002) s 744-747 og av Frode Støle i Konsernmodellen
(studentavhandling UiO 2001). </td></tr><tr><td valign="top"><a name="9ref"></a><a class="noteList" href="#9">9</a></td><td>Ulf Hammer i Vassdrags- og energirett (2002) s 745
med videre henvisninger. </td></tr><tr><td valign="top"><a name="10ref"></a><a class="noteList" href="#10">10</a></td><td>Se særlig Ot prp nr 43 (1989-90) s 38-39
og s 41 flg. </td></tr><tr><td valign="top"><a name="11ref"></a><a class="noteList" href="#11">11</a></td><td>Op cit s 41. </td></tr><tr><td valign="top"><a name="12ref"></a><a class="noteList" href="#12">12</a></td><td>Op
cit s 44.</td></tr><tr><td valign="top"><a name="13ref"></a><a class="noteList" href="#13">13</a></td><td>Saken er
nærmere beskrevet i Støle, Konsernmodellen s 16-17. Saken er også
beskrevet av Ulf Hammer i Vassdrags- og energirett (Oslo 2002) s
745. </td></tr><tr><td valign="top"><a name="14ref"></a><a class="noteList" href="#14">14</a></td><td>Jf Nærings- og energidepartementets brev til partene
av 6. februar 1996. </td></tr><tr><td valign="top"><a name="15ref"></a><a class="noteList" href="#15">15</a></td><td>Slik ble det gjort ved omorganiseringen av det tidligere
Oslo Energi i 1996; all nettvirksomhet ble skilt ut i Viken Energinett
AS. Virksomhetene hadde etter omorganiseringen samme eier, men ingen
selskapsmessig tilknytning. Senere har det skjedd ytterligere endringer
i disse selskapenes struktur og eierskap. </td></tr><tr><td valign="top"><a name="16ref"></a><a class="noteList" href="#16">16</a></td><td>Dette gjelder ikke ubetinget, men vi går ikke inn
på enkelthetene her. Se for eksempel Hans Petter Graver, Alminnelig
forvaltningsrett (Oslo 1999) s 275 flg, særlig på s 278-279. </td></tr><tr><td valign="top"><a name="17ref"></a><a class="noteList" href="#17">17</a></td><td>Støle,
Konsernmodellen beskriver på s&nbsp;28-29 to saker hvor det ikke ble
stilt organisatoriske krav bl&nbsp;a på grunn av ubetydelig økning i
vertikal integrasjon (VTK-Nissedal og Sunnfjord-saken). </td></tr><tr><td valign="top"><a name="18ref"></a><a class="noteList" href="#18">18</a></td><td>Ot
prp nr 56 (2000-2001) s 25. </td></tr><tr><td valign="top"><a name="19ref"></a><a class="noteList" href="#19">19</a></td><td>L c.</td></tr><tr><td valign="top"><a name="20ref"></a><a class="noteList" href="#20">20</a></td><td>Jf også Ulf Hammer i Vassdrags- og energirett
(Oslo 2002) s 746, som mener at det etter 2001-revisjonen ikke kan
være tvilsomt at NVE har tilstrekkelig hjemmel for de vilkår som
stilles i omsetningskonsesjoner til nettselskap i konsern, særlig
under henvisning til at lovens §&nbsp;3-4 nr 2 ble opphevet (hjemmelen
for horisontale tvangssammenslutninger). </td></tr><tr><td valign="top"><a name="21ref"></a><a class="noteList" href="#21">21</a></td><td>For en nærmere gjennomgang av proporsjonalitetsprinsippet
vises til Hans Petter Graver, Alminnelig forvaltningsrett (Oslo
1999) s&nbsp;141 flg. </td></tr><tr><td valign="top"><a name="22ref"></a><a class="noteList" href="#22">22</a></td><td>Denne forvaltningspraksis baserer seg på Lovavdelingens
uttalelser av 28.&nbsp;april og 28. november 1986 (inntatt i Wilhelm
Matheson/Geir Woxholth, Lovavdelingens uttalelser (1976-1988) (Oslo
1990) s 466-470). Se også Per Håkon Høisveens artikkel «Rettslige
rammer for salg av kraftverk» i LoR&nbsp;1996 s 614 flg. </td></tr><tr><td valign="top"><a name="23ref"></a><a class="noteList" href="#23">23</a></td><td>Ot prp nr 43
(1989-90) s 87. En lignende uttalelse er inntatt i motivene til
§&nbsp;8-1, op cit s 97-98.</td></tr><tr><td valign="top"><a name="24ref"></a><a class="noteList" href="#24">24</a></td><td>Jf aksjeloven
av 13. juni 1997 nr 44 §&nbsp;4-26. Sml Lovavdelingens uttalelse av 28 april
1986 (Lovavdelingens uttalelser (1976-1988) (Oslo 1990) s 467 flg,
på s 470). </td></tr><tr><td valign="top"><a name="25ref"></a><a class="noteList" href="#25">25</a></td><td>Energilovens konsesjonssystem
har flere fellestrekk med systemet etter vannressursloven enn med
et ervervskonsesjonssystem. I vannressurslovens forarbeider heter det
at lovens konsesjoner er tiltakskonsesjoner, noe som «innebærer
at overdragelse og erverv ikke er konsesjonspliktig». Overdragelse
medfører at ny eier trer inn i konsesjonen med de begrensninger
og plikter som følger av loven og konsesjonsvilkårene, jf Ot&nbsp;prp
nr&nbsp;39 (1998-99) s 131-132.</td></tr><tr><td valign="top"><a name="26ref"></a><a class="noteList" href="#26">26</a></td><td>Ot prp nr 56 (2000-2001) s 25. </td></tr><tr><td valign="top"><a name="27ref"></a><a class="noteList" href="#27">27</a></td><td>Jf aksjeloven
av 13. juni 1997 nr 43 §&nbsp;1-3 annet ledd nr 1.</td></tr><tr><td valign="top"><a name="28ref"></a><a class="noteList" href="#28">28</a></td><td>Å legge til rette for et effektivt kraftmarked og
å sikre en effektiv monopolkontroll, jf energiforskriften §&nbsp;4-1
og kontrollforskriften §&nbsp;1-1.</td></tr><tr><td valign="top"><a name="29ref"></a><a class="noteList" href="#29">29</a></td><td>Vilkårene
i omsetningskonsesjon for nettselskap i konsern er nærmere omtalt
av Ulf Hammer i Vassdrags- og energirett (Oslo 2002) s 746-747. </td></tr><tr><td valign="top"><a name="30ref"></a><a class="noteList" href="#30">30</a></td><td>Saken er omtalt
av Ulf Hammer i Vassdrags- og energirett (Oslo 2002) s 746-747,
og i Støle, Konsernmodellen s&nbsp;55-56. </td></tr><tr><td valign="top"><a name="31ref"></a><a class="noteList" href="#31">31</a></td><td>NVEs brev til Narvik Energi AS av 14. juni
1995. Avgjørelsen ble påklaget, men klagen ble senere trukket. </td></tr><tr><td valign="top"><a name="32ref"></a><a class="noteList" href="#32">32</a></td><td>NVEs
brev til Statkraft Holding AS av 5.&nbsp;desember 2002. </td></tr><tr><td valign="top"><a name="33ref"></a><a class="noteList" href="#33">33</a></td><td>At
indirekte erverv ikke utløser konsesjonsplikt etter energiloven,
følger også av NVEs praksis. Selskapet Fortum Holding Norway&nbsp;AS
(FHN) søkte 9. mai 2003 om ny omsetningskonsesjon på vegne av Østfold
Energi Kraftsalg AS (ØEK) i forbindelse med at FHN hadde ervervet
100&nbsp;% av aksjene i ØEK. ØEK eide i sin tur 100&nbsp;% av aksjene i Nesodden
Kraftomsetning AS (NK). I brev til FHN av 7. november 2003 bekreftet
NVE at FHNs erverv av 100&nbsp;% av aksjene i ØEK ikke utløste konsesjonsplikt
for NK. </td></tr><tr><td valign="top"><a name="34ref"></a><a class="noteList" href="#34">34</a></td><td>Europaparlamentets
og rådets direktiv 2003/54/EF «om fælles regler for det indre marked
for elektricitet og om opphævelse av direktiv 96/92/EF». De organisatoriske
kravene fremgår av direktivets artikler 10 (transmisjonssystemoperatører),
15 (distribusjonssystemoperatører) og 17 (operatører av kombinerte
systemer), og er kommentert i fortalens betraktninger nr 8-11.</td></tr><tr><td valign="top"><a name="35ref"></a><a class="noteList" href="#35">35</a></td><td>Jf
også Kommisjonens ikke-bindende «Interpreting note» vedrørende The
unbundling regime of the new electricity and gas directives, versjon
1.0, datert 30. september 2003, bl a på s 5.</td></tr></tbody></table></div><hr size="1"><div align="center">
                                                                    © Universitetsforlaget</div><br></div><div id="ArticleDetails"><h1></h1></div></div></div></body></html>